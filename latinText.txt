DIE URKUNDEN BIS ZUR MITTE DES 13 . JAHRHUNDERTS
(DOK . 64–91)

R64

Quia voce veritatis attestante certus est participatione regni celestis quicumque fidelis deo servientibus sive sacris locis bona sua pro ipsius nomine erogaverit et quia hic intellectus bonus est tantum facientibus eum necesse est ut quicumque intelligit secundum propriam facultatem ea que possidet pro tali remuneratione cum Christo servientibus partiatur . Anno igitur ab incarnatione domini nostri Iesu Christi millesimo centesimo trigesimo quinto , indictione XIII , III non . iulii , regnante Lothario christianissimo Romanorum imperatore , ego Peregrinus dei gratia sancte Aquilegensis ecclesie licet tardiusculus cultor pro remedio anime mee predecessorum successorumque meorum de meis aliorumque prediis non ad mensam patriarche pertinentibus curavi et statui cum sancto Petro de Rosatio et fratribus inibi servientibus partiri . Consyderans quoque affectum predecessorum meorum circa eundem locum , Henrici sancte memorie eiusdem ecclesie constructoris aliorumque subsequentium tanto avidius executus sum quanto eos sui meritum studii percepisse non dubito . Proinde notum sit omnibus Christo credentibus tam presentibus quam venturis , qualiter ego qui supra Peregrinus patriarcha trado sancto Petro de Rosacio et tibi Arnisio abbati et successoribus tuis ad usum fratrum ibi deo servientium plebem de Budriake perpetuo habendam , cum omnibus villis illuc subditis , cum capellis , cum dotibus , astantibus , consentientibus et rogantibus fidelibus nostris archidiacono Wodolrico , Arnoldo preposito , Ioanne magistro , Adalberto decano , Rodemondo preposito , Andrea custode , Geruinco notario , Perhetoldo capellano , Pagino canonico necnon advocato Meynardo , Ioanne vicedomino , Volferico dapifero duobusque filiis eius Francone Rouotlebo aliisque compluribus , qui et testes huius rei sunt . Preterea dono atque perpetuo concedo illi ecclesie plebem de Honichsten , decimam de Culsca , undecim mansos iacentes in Camin quos refutavit Marquardus ministerialis frater Amici dapiferi , et ipsos rogavit ecclesie illi darim et montem Liuc et fabrum unum in Ciuitate Austrie nomine Paganellum cum sua massaritia , et unum carpentarium in loco qui dicitur Orsar nomine Martinum cum sua massaritia .

R65

In nomine eterne et individue trinitatis . Quoniam temporalibus eterna , terrenis celestia comparantur , ego Odalricus humilis archidiaconus Aquilegensis ecclesie fidei devotione de propriis meis bonis , que hereditario iure possederam , pro mercede eternal comparanda in gazofilacium Christi minuta apponere diligenter studui . Igitur ad gloriam Iesu Christi domini nostri presente reverendissimo meo patriarcha Peregrino ecclesie beati Petri principis apostolorum de Rosacio quatuor mansos allodii mei in Tricesimo cultos et possessos , quos videntur colere et per me habere coloni , quorum nomina hic sunt: Adam , Todalt , Bonl , cum omni iure et pertinentia , cultis et incultis , pratis , vineis , campis , pascuis , sylvis trado , dono per manus nobilis militis Reginhardi de Mels , scilicet ut de omni anno de redditibus dictorum mansorum predicta basilica beati Petri olei liquore iugiter illuminetur . Hoc autem quod de iusta et patrimoniali possession mea beato Petro tradidi , si quis per quodvis ingenium vel ullo tempore immutare , subtrahere quod non credo , tentaverit , deus iustus iudex et Petrus claviger regni celestis portas superne patrie ei obstruat , et nunquam portionem cum bonis , sed cum maledictis in inferno percipiat . Anno incarnationis millesimo centesimo trigesimo sexto , regnante Lothario imperatore secundo , Aquilegensem ecclesiam gubernante Peregrino patriarcha . Et ut hec chartula donationis firmiter inviolata permaneat semper , sigillo domini mei reverendissimi ac sanct … sigillari rogavi . Huius rei testes … Lantarius humilis prior Rosacensis et omnis conventus ipsius loci  . . .

R66

Aquilegensi patriarche . Significavit nobis dilectus filius noster Rudolfus abbas de Rosacio se ad expeditionem contra consuetudinem monasterii sui a tua fraternitate compelli . Et quoniam non convenit religiosos viros huiusmodi tumultibus implicare , qui iugiter debent divinis obsequiis deservire , fraternitati tue per scripta mandamus , quatenus eundem abbatem in hac parte omnino infestare desistas neque ad id , quod ab dicto officio suo penitus est alienum , aliqua eum ratione compellas . Si vero ab hominibus ipsius monasterii hoc tibi deberi credideris , in presentia venerabilis fratris nostri Brixiensis episcopi , cui causam ipsam determinandam et audiendam commisimus , et quod iustum fuerit mediante iusticia consequaris .

R67

Brixingensi episcopo . Venerabilis frater noster Aquilegensis patriarcha homines monasterii de Rosacio ad expedicionem compellit et hoc iuste sibi ab eis deberi , sicut nobis suggeritur , asserit . Quia itaque iusticia mediante volumus idem negotium sub tua examinatione terminari , fraternitati tue per scripta mandamus , quatenus utramque partem ad tuam presentiam evoces et rationibus utriusque partis diligenter auditis et cognitis , quod iustum inde fuerit , iudices et quod iudicaveris auctoritate nostra facias ab utraque parte firmiter observari .

R68

… Inde est , quod dilectum filium nostrum Rudolfum Rosaciensem abbatem et monasterium ei commissum , cui nunc apostolicam tuicionem indulsimus …

R69

Aquilegensi patriarche . Ad episcopalem spectat sollicitudinem religiosa loca diligere et , ne pravorum hominum molestiis agitentur , pro sui officii debito attentius providere . Inde est , quod dilectum filium nostrum Rudolfum Rosacensem abbatem et monasterium ei commissum , cui nunc apostolicam tuicionem indulsimus , tibi propensius commendantes fraternitati tue per scripta mandamus , quatenus abbatem ipsum et ecclesiam suam , cum regalia non possideat , nullatenus ad expeditionem contra sue professionis debitum compellas neque ob id in aliquo gravare presumas . Claustrum quoque ipsius non intres multitudine militum , ne illorum tranquillitatem turbes , quorum quieti modis quibus poteris te enim convenit studiosius providere . Ipsius etiam cenobii possessiones hominum et equorum numerum excedens non devastes , illa que subtraxisti restituas , et quod bone memorie Gerwicus quondam Cordiensis episcopus per manus tuas eidem monasterio reliquisse cognoscitur sine dilacione persolvas . Insuper archidiaconum ecclesie tue districte commoneas , ut homines ad predictum monasterium pertinentes contra racionabilem et antiquam consuetudinem per placita vel aliis modis iniuste fatigari desistat , eumque a novis et indebitis exactionibus sacerdotum ecclesiarum prefati cenobii auctoritate pontificali cohibeas . Preterea vicedominum et ceteros canonicos tuos ab infestatione abbatis et fratrum sepedicti monasterii omnino desistere compellas , sed si adversus eos aliquam iusticiam se habere putant , in tua presentia quod iustum fuerit consequantur .

R70

Lucius episcopus servus servorum dei dilectis filiis abbati et conventui Rosacensi salutem et apostolicam benedictionem . Tanto religiosa loca debemus arctiori caritate diligere ac favere , quanto dignior in eis exhibetur domino famulatus . Eapropter quieti et commoditati vestre providere volentes vos auctoritate presentium , sicut a quadraginta annis a prestatione decimarum de laboribus terrarum vestrarum quas propriis sumptibus colitis et vestrorum animalium nutrimentis immunes et liberi extitistis , ita in future decernimus permanere . Nulli ergo omnino hominum liceat hanc paginam nostre constitutionis infringere vel ei ausu temerario contraire . Si quis autem hoc attemptare presumpserit , indignationem omnipotentis dei et beatorum Petri et Pauli apostolorum eius se noverit incursurum . Dat . Verone kal . martii .

R71

In nomine sancte et individue trinitatis , amen . Anno domini Mo CCo XIo , XII die exeunte aprili , indictione XIIII , in presentia rogatorum testium scilicet Ottonis Ciuitatensis decani , Ruberti de Canus , Heinrici Cerui , Swikedi et Hermani de Portis , Regnardi filii Artumuoti , Conradi Butiz , Vvecelonis Bunui , Cutizii clerici , Dominici presbiteri , Heinrici filii Purcardi , Weriandi clerici , Heinrici filii Alberonis Ystriani et aliorum multorum . Lis quidem et controversia super proprietate montis sancti Gabrielis iuxta Rosatiam siti que vertebatur inter Leonardum abbatem nomine Rosacensis monasterii ex una parte et Iohannem de Zucula ex altera per arbitros videlicet Stephanum Aquilegensem decanum et Wernardum Villacensem archidiaconum in quos sub pena C marcarum ab utraque parte fuit compromissum taliter per compositionem et transactionem est terminata , scilicet quod dominus Iohannes omni iuri , omni actioni et omni liti quam habebat aut videbatur habere in predicto monte pro se et suis heredibus in manu dicti abbatis nomine monasterii sui recipientis perpetuo cessit et finem fecit et omne ius suum quod habebat in prefato monte pro se et suis heredibus eidem abbati perpetuo habendum contulit et possidendum . Insuper idem Iohannes de Zucula quicquid allodii in predicto monte vel circa eundem montem et in loco qui dicitur Cornium habebat memorato abbati recipienti nomine monasterii sui cum omni iure quod habebat perpetuo contulit habendum et possidendum pro se et suis heredibus excepta parte unius agri quam cuidam Witemaro vendiderat . In recompensationem quorum omnium dictus abbas nomine monasterii sui dicto Iohanni de Zucula quindecim marcas nostre monete persolvere promisit et eum inibi per fideiussores securum fecit et insuper mansum unum in Castelon cum molendino et silva et cum omni iure quod ibi habebat et terram quandam sitam ut dicebatur in Lausana que solvit XXIII denarios iure proprietario habendam perpetuo contulit et possidendam eidem Iohanni et suis heredibus . Preterea dictus abbas quartisium omnium mansorum quos idem Iohannes de Zucula habet a comite de Gorizia in monte de Luch de quibus ex antiquo ab ipso abbate nomine feudi partem quartisii possidebat integraliter memorato Iohanni et suis heredibus nomine feudi concessit , promittens eidem Iohanni in eque bono resarcire si quid supradictorum omnium in ratione ei obtinere et autorizare non posset . Ad quorum omnium confirmationem et stabilitatem tenendam dictus abbas pro se et suis successoribus sepedicto Iohanni et suis heredibus promisit et vadium sub pena centum marcarum dedit , si omnia supradicta firma non teneret vel contravenire presumeret , cuius fideiussores extiterunt Rubertus de Canus , Conradus Botiz et Regnardus filius Artumuoti . Ex altera vero parte Iohannes de Zucula pro se et suis heredibus omnia supradicta promisit rata , firma et illibata tenere et de hoc vadium sub pena centum marcarum eidem abbati recipienti nomine sui monasterii dedit , si aliquid de predictis infringeret ipse vel aliquis suorum heredum cuius fideiussores exinde extiterunt Rubertus de Canus , Conradus Botiz , Heinricus Ceruus et Regnardus filius Artumuoti . Actum est hoc in Ciuitate Austria in claustro maioris ecclesie , feliciter .
Item eodem anno , octavo die post , eadem indictione , in presentia domini Wolfcheri patriarche , Popponis episcopi Petenensis et aliorum multorum . Idem Iohannes de Zucula supradictam transactionem renovans contulit omnia supradicta que ante dederat domino Wolfchero patriarche et memorato abbati recipientibus nomine sepedicti monasterii Rosacensis cum omni iure quo ante contulerat et tunc dictus dominus patriarcha totum supradictum contractum sicut celebratum fuerat confirmavit et ratum habuit , et hoc in parvo solio palatii sui in Ciuitate iuxta ecclesiam maiorem . Ibique eadem die sub predictis testibus et aliis quampluribus Wolframus filius dicti domini Iohannis confirmavit et ratum habuit quicquid pater suus fecerat . Item in iam bis dicto anno , III die exeunte aprili , coram domino Iohanne de Zucula , Erembretto fratre suo , Dietico , Ottone et aliis , Galiana Rikarda sorores filie dicti Iohannis de Zucula memorate transactioni expresse consenserunt , manus ad hoc ipsum instrumentum apponentes , et hoc fecerunt in castro patris sui scilicet in Zucula . Itemque in predicto die post aliquantulam moram in presentia Iohannis filii quondam Wolrici de Portis , Wolframmi filii Iohannis de Zucula , Erebretti prefati , Werenburga uxor Megnardi de Portis idem consensit et ratum habuit quod pater eius et frater fecerant cum supradicto abbate de Rosacia , et etiam huic instrumento manum extendit , in domo quondam Wolrici de Portis , omnia supradicta confirmans . Et ego Wolricus gloriosissimi Romanorum imperatoris Ottonis notarius omnibus supradictis interfui et de consensu et voluntate et rogatu utriusque partis et etiam domini Wolkeri patriarche hoc instrumentum secundum quod vidi et audivi bona fide inscripsi , complevi , signum feci et tradidi . Ego Conradus Aquilegensis canonicus domini patriharce Wolkerii capellanus et scriba de eius mandato hoc instrumentum sigillo suo roboravi .

R72

In nomine domini , amen . Anno domini Mo CCo XIo XVIII , kalendas ianuarii , indictione XIIIIa . Notum sit omnibus presentibus et futuris quod domino Pertoldo de Cornu mortuo et sepulto dominus Rupertus frater eius de Tricano promittens testamentum dicti Pertoldi una cum filiis suis Leonardo , Dietrico et Pertoldo necnon Walterpertoldo pro se eorumque heredibus firmum et incoruptum perpetuo observare idem testamentum sicut ipse Pertoldus ultima die vitę suę disposuit coram prudentibus viris clericis et laicis plenius declaravit . Inprimis igitur dictus dominus Pertoldus legavit Rosacensi monasterio pro anima sua quatuor mansos de proprio suo allodio sitos in loco qui dicitur Mugmacum cum omni iure quo ipse hactenus possederat , hanc tamen interponens conditionem quod si abbas eiusdem loci vel alia quęlibet persona ipsos quatuor mansos quolibet modo de Rosacensi monasterio alienare presumpserit quicunque hęreditario iure sibi pro tempore successerit eos sibi possidendos se intromittat . Unus tamen illorum mansorum infeudatus est et debet illum habere in feudum dominus Pelegrinus de Budrio a Rosacensi monasterio salva etiam conditione superius nominata . Nullus debet habere aliquod ius in advocacia vel aliquo modo nisi Rosacense monasterium super prędictis IIIIor mansis . Insuper dictus Pertoldus contulit capellę sancti Bartholomęi quę est in curti sua omnes decimas integraliter quę perveniunt de laborerio suo et de ficto quod sibi et post eum hęredibus suis de allodio suo undecunque pervenerit , insuper et pomerium quod fuerat Diepodi cum novali quod adiacet rivo qui fluit inter curtim suam et villas Iohannis , tali tamen conditione interposita ne possit quis hominum aliquo modo ab ipsa capella ea quę ei contulit auferre vel alienare , et quod debeat de his victualia habere quicunque pro tempore sacerdos in eadem capella domino ministraverit cum clerico uno et serviente uno quem quidem sacerdotem una cum omni iure suo quod habet per capellam istam . Frater suus Rupertus et post eum filii sui et post ipsos successores hęreditaria linea descendentes fideliter defendant ipsi sacerdoti nullam exaccionem nullum gravamen nullumque indebitum servitium imponentes . Ad peticionem seu presentacionem fratris sui Ruperti qui sibi succedit in iure patronatus cum filiis suis institui debet sacerdos in pręfata capella per dominum Rosacensem abbatem sub tali forma quod chohabitationem mulierum omnino vitare debet , et si aliter fecerit ad suggestationem fratris sui vel hęredum suorum post eum abbas removebit et alium quem sibi frater suus vel sui post eum hęredes dignum representaverint ibi substituet . Sacerdos idem hospitium habeat ubi sibi frater suus in ipsa curte designaverit . Actum apud monasterium Rosacense in ecclesia sancti Petri . Interfuerunt ad hoc testes rogati Otto Civitatensis decanus , Wigandus sancti Wolrici prepositus , Wernardus , Vernotus , Walconus , Conradus Putul , W . Pucinarb et alii Civitatenses canonici; laici Iohannes de Zucula , Tasos de Glemona , Warnerus de Buia , Iohannes de Portis , Henricus de Canuna , Sukerus milites et alii quamplures . Ego quidem Leonardus serenissimi Romanorum imperatoris Ottonis notarius interfui et rogatus a Leonardo Rosacensi abbate et domino Ruperto et hęredibus eius qui presents erant bona fide hanc cartam scripsi et autenticavi .

R73

In nomine omnipotentis dei , amen . Hiis qui terrena pro celestibus et temporalia offerunt pro ęternis hanc promittit veritas in evangelio retributionem dicens: centuplum accipietis et vitam possidebitis ęternam . Huius itaque spe retributionis animatinos Wolferus dei gratia sanctę Aquilegensis sedis patriarcha notum esse volumus tam presentibus quam futuris Christi fidelibus quemadmodum terminos territorii Rosacensis monasterii versus Oleas nimis coartatos videntes et incommoda assidua quę idem monasterium sustinebat per occupationes silvularum seu collium quę fiebant a villis circumiacentibus inordinate usque ad terminos hortorum eiusdem monasterii animo diligenti considerantes ad honorem redemptoris humani generis et gloriosę genitricis eius Marię semper virginis ac principis apostolorum Petri necnon ad petitionem dilecti filii nostri Leonardi dicti monasterii abbatis et in remissionem peccatorum nostrorum terram seu silvulam quandam contiguam territorio ipsius monasterii versus orientem eidem dedimus et contulimus monasterio et super beati Petri altare in ipso monasterio cum libro posuimus , ita quod ipsum monasterium eadem terra seu silvula libere utatur , habeat et possideat in perpetuum nullius querimonia vel contradiction obstante . Cuius terrę seu silvulę tenutam monasterio adsignavimus per Iohannem de Vrsaria ministerialem nostrum . Quę quidem terra seu silvula terminat in longum in una parte in loco ubi rivulus Stortus intrat rivum qui vocaturivus Banni versus meridiem , in alia parte versus septentrionem terminatur per summitatem unius collis qui dicitur vulgariter Rvbidiskes et durat versus orientem cingens bannum quod est s . proximum de Nohakes usque ad rivum Rubidiskes a quo predictus collis nomen sumpsit Rvbidiskes . Protenduntur autem metę terminantes latum eiusdem terrę seu silvulę versus occidentem a dicto colle Rvbidiskes inferius per sellam quandam collis de Bancis cui sellę directę rivulus subponitur qui dicitur Russitonis et a sella dicta inferius iuxta caput predicti rivuli et in rectum ultra collem qui dicitur collis maior , et sic ultra rivulum maiorem et in rectum ultra collem proximum versus meridiem , et per medium loci qui appellatur vulgariter Cargatorium Feleteti , et ita ultra rivulum recta linea qui nuncupatur rivulus collis de medio , et ultra collem proximum inferius directe in alveolum rivuli Storti usque ad locum ubi idem rivulus intrat rivulum Banni . Versus orientem vero terminatur sepedictę terrę seu silvulę latum in bannis antiquis prefati monasterii . Et ut hoc robur obtineat firmitatis inviolatumque permaneat semper et securius credatur , hanc paginam inde scribi fecimus et sigilli nostri munimine corroborari . Actum feliciter anno domini Mo CCo XIIIIo , die V exeunte aprili , sub testimonio Leonardi Beleniensis abbatis , Pabonis , Rvodigeri , Pecelini , Stephani , Eberhardi , Pertoldi , Iohannis , Leonardi , Sibotonis , Gervngi , Nicolai , Wodolrici , Cvonradi Rosacensium fratrum , comitis Livpoldi de Pogen , Tiemonis de Veldekirchen et Hartamanni de Radvvich sacerdotum , Stephani Sext . m . , Henrici et Friderici capellanorum patriarchę et Wodolrici capellarii et Wodolrici Muniut et Ianni Romani , sub testimonio etiam laicorum Henrici pueri de Villa alta , Iohannis de Vrsaria , Pertoldi de Martiniach , Pertoldi de Vrizan , Leonardi de Versia , Piligrini de Attens , Cvonradi sagrarii , Piligrini de Cremvon , Christofori de Aquilegia , Sigardi de Goricia , astantibus etiam famulis Rosacensis ecclesię Cvonrado de Oleis et filio suo Liupoldo , Nvodungo et Pernardo , Friderico de Camino , Cvonrado de Nivzaz , Leonardo de Oleis , Marquardo , Piligrino , Berthaldo , Andrea , Andrea calcifice , Pernardo , Martino , Piligrino , Artuso et aliorum . Ego Woldolricus de Bultinico Ciuitatensis canonicus nominati patriarche notarius supradictis interfui et hanc cartam iussu ipsius dictavi , sigillavi et dedi .

R74
In nomine domini , amen . Anno domini millesimo CC XV , III ydus marcii , indictione III . Cum homines et cives Austrie Ciuitatis clerici et layci una cum rusticis circa eandem Ciuitatem manentibus congregati essent in unum coram domino Wolfkero Aquilegensis ecclesie patriarcha ab eo humiliter postulabant , ut terras communitatis eorum circa eandem Ciuitatem ab ipsis inter se vel ab aliis occupatas ad utilitatem et communes usus eorum expedire et absolvere dignaretur . Qui videlicet dominus Wolfkerus patriarcha dicens se eorum peticioni acquiescere velle quandam partem eiusdem communitatis que sita est circa monasterium Rosacense a domino Leonardo abbate eiusdem monasterii occupatam excepit quam contulit pro anima sua eidem monasterio ad eius utilitatem et usum perpetuo permansuram . Predicti itaque cives et rustici vicini communiter circa eandem Ciuitatem manentes tam clerici quam layci militibus eciam consencientibus et in hoc concordantibus dictum factum cupientes plenius promoveri supradicte collacioni unanimiter consenserunt . Actum apud Austriam Ciuitatem in curia dicti domini Wolfkeri patriarche feliciter eo pro tribunali sedente , in presencia domini Ottonis Ciuitatensis decani , Conradi de Pertica , Wetzelonis filii eius , Wolrici , Purcardi , Iohannis de Zucula , Henrici Cerui , Iohannis de Orsaria , Iohannis et Hermanni de Portis , Warneri Sclenche , Reynardi Arcener , Meynardi Belciualer , Cunonis de Gallano , Arnoldi de Firmano et aliorum plurimorum . Ego Leonardus imperiali auctoritate notarius interfui et rogatus hanc cartam scripsi .

R75

… Dominus Leonardus dei gratia Emonensis episcopus et canonicus Aquilegensis atque gerens vicem Aquilegensis decani presente Aquilegense capitulo consentiente et dominus Leonardus abbas Rosacensis pro se et suo capitulo consentiente prout ibi apparuit litteris sigillatis sigillo capituli Rosacensis tale concambium … inter se fecerunt …

R76

Anno domini Mo CCo XXIIIIo , indictione XIIa , die veneris . Actum Aquilegie in ecclesia maiori , Xo die exeunte iunio , in presentia domini Iohannis prepositi sancti Felicis , Philipi senioris , Henrici de Carnia , Donati canonicorum Aquilegensium , Leonardi de Tricano , Venerammi militis , Wernerii de Arena , Marcheti et Genani … , Warini civium Iustinopolitanorum et aliorum plurium . Dominus Leonardus dei gratia Emonensis episcopus et canonicus Aquilegensis atque gerens vicem Aquilegensis decani presente Aquilegensi capitulo consentiente et dominus Leonardus abbas Rosacensis pro se et suo capitulo consentiente prout ibi apparuit litteris sigillatis sigillo capituli Rosacensis tale concambium sub pena centum marcarum monete Aquilegensis nomine dictorum capitulorum inter se fecerunt quod prefatus episcopus nomine Aquilegensis capituli concambivit et dedit prefato abbati nomine concambii terram et curiam que quondam fuit Pertoldi fabri et Petri de Utino Aquilegensis canonici sitam in Aquilegia iuxta portas de moledinis cum omni iure eidem curie pertinenti et Aquilegensi capitulo pertinenti , et liceat de cetero prefatum abbatem et capitulum Rosacensem dictam curiam vendere , donare et quicquid inde facere voluerit sine contradiction Aquilegensis capituli . Promisit dictam curiam ab omni homine in iure suis propriis exspensis sub pena centum marcarum defensare . Dedit prefatum Leonardum de Tricano nuntium qui poneret prefatum abbatem in corporalem tenutam memorate possessionis . Similiter ibidem prefatus abbas pro se suoque capitulo suisque successoribus nomine concambii prefate curie dedit quasdam possessiones sui claustri sitas in Aquilegia in contrata piscatorum que reddunt annuatim triginta et novem denarius Aquilegensis monete cum omni iure eisdem possessionibus pertinenti et Rosacensi capitulo pertinenti , et de iam triginta et novem denariis Dominicus Boniuertus reddit sex denarios et Iacobus de Saluia sex et Martinus quondam claviger Aquilegensis archidiaconi sex denarios et Mergart quondam redebat viginti unum denarios in manus memorati episcopi eo pro se et Aquilegensi capitulo reci piente . Dedit prefatum Wernerium nuntium qui poneret Aquilegense capitulum in corporalem tenutam memoratarum possessionum . Promisit iam dictas possessiones ab omni homine in iure suis propriis exspensis defensare sub iam nominata pena , et liceat de cetero Aquilegense capitulum iam dictas possessiones vendere , cambiare et quicquid inde facere voluerit sine contradictione prefati abbatis et Rosacensis capituli . Ego Albertus imperialis aule notarius interfui et rogatus duas cartulas in uno tenore scripsi unam uni parti et unam alteri .

R77

In nomine sancte et individue trinitatis , amen . Anno domini 1228 , indictione prima , duodecimo die intrante iunio , in presentia Bartolotti sacerdotis , Henrici diaconi , Pulzini subdiaconi canonicorum Ciuitatensium , Pertoldi et Leonardi monachorum Rosacensium , Preconie , Hermanni de Orzano , Volrici et Artuicci fratrum de Tricano , Egelperti de Gramogliano , militis Barbe , Dominici Bubulini , Ioannis et aliorum plurium . Cum quedam discordia verteretur inter Conradum decanum Ciuitatensem et capitulum ex una parte et Leonardum abbatem Rosacensem et confraternitatem eius ex altera super quibusdam decimis novalium , Ioannes de Riuo ab utraque parte rogatus , quod dictum territorium dividere sive limitare deberet inter ipsos , dictus Ioannes precibus utriusque partis acquiescens dictam terram inter ipsos divisit et limitavit , sic territorium dividendo: incipiens a fonte que a quibusdam dicitur fons Latinus et a quibusdam fons collis de Pilau nominatur , a quo fonte rivulus derivatur qui pretenditur usque ad fluvium quod a quibusdam dicitur Caro et a quibusdam dicitur Cornu , et ab illo loco ubi dictus alveolus introitum habet usque ad primum vadum dicti fluvii ubi cum curribus transire solent , et ultra vadum via publica que pretenditur usque ad spinale montis versus Austriam Ciuitatem , quicunque dictam terram coluerint , decimas dare teneantur capitulo Ciuitatensi , et e converso quicunque ab alia parte versus Rosacium coluerint , decimas abbatie Rosaciensi dare teneantur . Et utraque pars sub pena Xm marcharum denariorum Aquileiensis monete supradicta rata et firma habere promiserunt , et que contraveniret supradicto Ioanni de Riuo dictas decem marchas solvere tenentur . Pertoldus patriarcha Aquileiensis dictam divisionem sive limitationem confirmavit , precipiendo suum sigillum apponere et sigillum capituli Ciuitatensis causa maioris roboris et firmitatis . Hoc actum fuit in Rypa de Galano . Ego Henricus imperialis aule notarius interfui et rogatus scripsi et autenticavi .

R78

Bertoldus dei gratia sedis Aquilegensis patriarcha universis tam presentibus quam futuris ad quorum noticiam presens scriptum devenerit salutem in autore salutis . Quoniam ea que geruntur in tempore , tempore labente labi solent cum tempore , dignum est et rationi consentaneum ut ea que nostris temporibus in ecclesia nostra acta solempniter dignoscuntur litterarum apicibus ad cautelam futurorum eterne memorie commendentur . Hinc est quod universis presentem paginam inspecturis notum esse cupimus et manifestum quod cum inter dilectos in Christo filios … abbatem Rosacensem nigri ordinis nostre diocesis ex una parte et Conradum ecclesie nostre archidiaconum ex altera super iurisdictione archidiaconatus in ecclesiis de Albana , Brizana et Villana questio verteretur , idem archidiaconus in nostra et ecclesie nostre presentia constitutus liti cessit penitus et questioni et omnem iurisdictionem si quam habebat vel habere videbatur in eidem ecclesiis ratione archidiaconatus in manus nostras in conspectu ecclesie nostre ex libera voluntate solempniter resignavit . Nos vero habita ipsius resignatione predictas ecclesias de consilio et consensu capituli nostri cum omni iure et iurisdictione archidiaconatus predicto abbati ad usus et utilitatem monasterii sui libere concessimus et contulimus perpetuis temporibus quiete et pacifice possidendas . Ut autem hec nostra concessio robur optineat perpetue firmitatis et inviolabiliter ulterius observetur presentem paginam conscribi fecimus et eam tam nostri quam ecclesie nostre et ipsius archidiaconi sigilli munimine roboratam ad cautelam futurorum et eternam rei memoriam predicto monasterio iussimus assignari . Acta autem sunt hec Mo CCo XXXo IIIcio , indictione sexta , in ecclesia Aquilegensi , mense vero novembri . Testes autem presentes fuerunt Henricus episcopus Polensis , Gerardus episcopus Emonensis , Iacobus electus Mosacensis , Bertoldus prepositus Aquilegensis , Otto prepositus sancti Odolrici , Conradus decanus Aquilegensis , Withimarus camerarius , Philippus , Conradus , Leonardus et alii canonici Aquilegenses , magister Wodelricus de Portis , magister Henricus clericus eiusdem archidiaconi . Ego vero magister Adam clericus eiusdem domini patriarche licet indignus interfui et de mandato domini mei ad petitionem et instantiam partium presentem paginam propriis manibus roboravi .

R79

Dominus Bertoldus dei gratia sancte sedis Aquilegensis patriarcha mihi Wolrico de Ponte Civitatensi canonico dedit in mandatis , ut testes domini Leonardi abbatis Rosacensis pro ecclesia sua oblatos audirem singillatim et diligenter examinarem quarum literarum tenor hic est:
Igitur recepto mandato assumptoque mihi socio Martino notario de Utino ad locum ubi testes erant accessi quos dominus Leonardus abbas ad testificandum adduxerat , eos iurare feci districte singulos singillatim seorsum examinans dicta eorum manu prefati notarii conscribi feci , ut patet inferius in hac carta . Actum est autem hoc in capella de Ruzolo anno domini M CC XXXIIII , indictione VII , ultimo die martii .
Dominus Harluinus de Nemis iuratus et interogatus per sacramentum dixit quod recordatur quando patriarcha Wodolricus captus fuit a Venetis apud Gradum et deductus Venecias , ipse tunc erat suus familiaris et serviebat proprie persone sue et ex eo tempore et ante quantum poterat recordari recolit et scit quod capella sancti Helari de Rozolo pertinebat ecclesie Rosacensi et ei in omnibus tamquam filia respondebat et quicunque eam tenuit Rosacensem recognovit ecclesiam et ab ecclesia tenuit Rosacensi ei exinde respondendo . Interogatus si scit quod aliquis fecerit questionem de ipsa capella eam sibi vendicando respondit quod nescit nec audivit . Interogatus si scit quot annos habuit eam ecclesia Rosacensis respondit quod de quocunque tempore recolit scit quod dicta capella pertinuit prefate ecclesie Rosacensi .
Mainettus de Trisisimo iuratus et interogatus per sacramentum dixit quod quando patriarcha Wodolricus primo intravit Forum Iulii hospitatus fuit in Trisisimo iuxta cimiterium in bagharzio cuiusdam militis nomine Arnoldi quod bagharzium tenebat Wargendus rusticus a domino Petro de Attens , et ipse tunc erat cum aliis pueris coram dicto domino patriarcha et … et ex eo tempore recolit ipse quod capella sancti Helari de Rozolo pertinuit et pertinet ecclesie Rosacensi et quod eam tenuit dominus Gunterus plebanus de Terzento usque ad mortem suam ab ecclesia Rosacensi , mortuo vero domino Guntero commisit eam dominus abbas Rosacensis domino Iuan presbitero . Interogatus si scit quod aliquis movisset questionem de ipsa capella ecclesie Rosacensi respondit quod non recordatur . Interogatus quid ei notum sit de ecclesia sancti Bartholomei de Agra respondit quod audivit et verum est quod dominus … Waltherus et dominus Hezelo nobiles viri de Lusiriaco contulerunt eamdem capellam cum omni iure ecclesie Rosacensi et scit quod a LX annis retro ecclesia Rosacensis tenuit dictam ecclesiam sancti Bartholomei in pace et quiete usque nunc .
Martinus de Reyana de Muritinis iuratus et interogatus per sacramentum dixit quod scit et recolit quando patriarcha Wodolricus filius comitis Wolfradi primo intravit terram istam factus patriarcha , quod tunc ecclesia Rosacensis habebat et possidebat capellam sancti Helari de Rozolo et quicunque ab illo tempore tenuit eam , habuit et tenuit ab ecclesia Rosacensi . Interogatus qui sacerdotes tenuerunt eam dixit , quod dominus Iohannes de Quals sacerdos tenuit eam et post illum dominus Gunterus de Quals plebanus de Tarcento , postea dominus Iuan sacerdos , nunc possidet dominus Gunterus . Interogatus si scit quantum temporis de hoc sit respondit quod nescit , sed bene recolit de tempore quando dominus Mathias de So . . . fuit in Civitate et ductus captivus ultra Lequentiam et quando patriarcha Wodolrichus captus fuit a Venetis et reductus furtive de captivitate per suos in uno vase , et a temporibus illis nescit quod aliquis usque nunc moverit questionem super hac capella ecclesie Rosacensi excepto quod audivit dici quod dominus Hanricus de Glemona prepositus semel moverit questionem sed non potuit eam vincere .
Daniel de Rozolo iuratus et interogatus per sacramentum dixit quod bene recolit quando primo dominus patriarcha Wodolricus filius comitis Wolfradi intravit terram istam , et ab eo tempore recolit quod capella sancti Hellari de Rozolo pertinuit ecclesie Rosacensi et recta fuit per ecclesiam Rosacensem , et bene recordatur quod dominus Gunterus tenuit eamdem capellam per L annos et ultra ab ecclesia Rosacensi , et post illum dominus Iuan sacerdos eodem modo , et nunc etiam tenet dominus Gunterus qui nunc est , et dixit quod sacerdos dictus benedixit hactenus et benedicit ramos ulivarum in dicta ecclesia omni anno et habuit hactenus iuditium et habet aque frigide et babtismum quando vult , nec pro his vadunt ad plebem vel alio nisi sponte sua velint . Interogatus de ecclesia sancti Bartholomei de Agra respondit et dixit quod ecclesia Rosacensis habuit et tenuit dictam ecclesiam in pace et quiete usque nunc , et nunquam fuit mota questio de ipsa nisi modo .
Hadalgerus de Valle iuratus et interogatus per sacramentum dixit quod audivit a patre suo , quod olim cum dominus imperator Romanus precessor ivit in Lombardiam super Mediolanum quidam dominus Bertoldus nobilis homo de Rozolo in cuius manso dictus pater suus laborabat ivit ad eundem exercitum et ibi manum amisit , unde post reditum suum de exercitu edificavit capellam sancti Hellari in Rozolo super suum proprium , in quo et ipse dominus Pertoldus residebat , qua edificata tradidit eandem et septem mansos de suo proprio cum omni iure ecclesie Rosacensi , ipse tamen remansit quamdiu vixit super ipsis mansis , post mortem vero ipsius omnia ista scilicet capella et mansi remanserunt libere in potestate ecclesie Rosacensis iuxta id quod pater suus dicebat . De se autem dicit quod bene recordatur quando patriarcha Wodolricus primo intravit terram istam quia erat certe etatis et discretionis quod bene cognoscebat et bonum et malum , et scit quod ex illo tempore ecclesia Rosacensis possidet dictam capellam in pace et quiete sine litigio excepto quod ex auditu intellexit , quod dominus Hanricus de Glemona plebanus Trisisimi movisset inde verbum , sed nihil fuit factum . Item scit quod quando fuit litigium inter istum plebanum dominum Hanricum et dominum abbatem Leonardum coram preposito sancti Stephani de predicta capella ipse fuit vocatus Aquilegiam ubi fuit et dixit ista que nunc dicit . Recordatur etiam quod dominus Iohannes de Quals et dominus Gunterus post eum et dominus Iuan et postea iste Gunterus sacerdotes semper tenuerunt dictam capellam ab ecclesia Rosacensi . De ecclesia de Agra nihil scit .
Dominus Henricus de Trisisimo iuratus et interogatus per sacramentum dixit quod recordatur et scit quod ecclesia Rosacensis habuit et tenuit capellam de Ruzolo in pace et quiete LXX annos et plus , et recolit quod prepositus de Raitemboch habuit plebem de Trisisimo et post eum dominus Wodolricus archidiaconus Aquilegensis et post illum filius domini Hanrici de Glemona , sed tempore isto non audivit dici quod mota fuisset questio de dicta capella . Recolit etiam bene de patriarcha Pelegrino qui fuit Tridentinus , et Wodolricus successit ei , ipse erat bene XXX annorum , cuius tempore transfretavit ad subsidium terre sancte .
Siuridus de Curti veteri iuratus et interogatus per sacramentum dixit quod bene recolit et erat magnus iuvenis quando patriarcha Pelegrinus Tridentinus vivebat et recolit etiam quod post eum intravit patriarcha Wodolricus filius comitis Wolfradi , et etiam vidit marchionem de Atens qui vocabatur Wodolricus quia sepe intrabat curiam eius in Atens . Unde dicit quod capella de Rozolo tempore illo pertinebat ecclesie Rosacensi et quicunque habuit eam , habuit usque nunc per ecclesiam Rosacensem , et dixit quod quando patriarcha supradictus mortuus fuit ipse erat tam magnus quod poterat habere filios , et dicit quod certus est et recordatur quod dicta capella pertinet et subservit ecclesie Rosacensi . De capella de Agra dixit se nihil scire .
Martinus sacerdos de Valle adiuratus in virtute spiritus sancti et per veram et sanctam obedientiam quam deo prestare tenetur interogatus dixit quod nihil scit super capella de Rozolo quod valeat huic questioni , et dixit quod bene recolit a XLX annis quod ecclesia Rosacensis tenuit capellam de Agra in pace et quiete et numquam scit quod aliqua questio mota fuerit .
Hartuicus de Verniaco iuratus et interogatus per sacramentum dixit quod scit quod vivente patriarcha Wodolrico capella de Rozolo spectabat seu pertinebat ecclesie Rosacensi , et ipse tunc erat bonus puer grandiusculus et veniebat sepe cum patre suo ad eamdem capellam cum domino Guntero qui regebat eam , et rexit quamdiu vixit per ecclesiam Rosacensem . Dixit etiam quod intellexit quod dominus Hanricus de Glemona plebanus de Trisisimo voluit movere questionem de dicta capella sed postea nichil fuit factum . Interogatus de ecclesia sancti Bartholomei de Agra , quanto tempore tenuerit eam ecclesia Rosacensis , respondit quod bene recordatur a quadraginta annis quod ecclesia Rosacensis eam tenuerit usque nunc sine ulla questione .
Dominus  . . . de Montenaco iuratus et interogatus per sacramentum dixit quod recolit quod ecclesia Rosacensis habuit et tenuit capellam sancti Bartholomei de Agra per XL annos et plus et quod dominus Andreas et dominus Iacobus de Ripis et Ropretus sacerdotes habuerunt et tenuerunt dictam capellam ab ecclesia Rosacensi in pace et quiete per XL annos et plus et adhuc tenent .
Martinus decanus de Povoleto iuratus et interogatus per sacramentum dixit quod ab omni tempore quo recordatur scit quod capella de Rozolo pertinuit ecclesie Rosacensi , nec scit quod aliquis eam tenuerit nisi ab ecclesia Rosacensi . Interogatus si scit quando patriarcha Wodolricus intravit Forum Iulii respondit quod non recordatur , sed recolit quando dictus patriarcha fecit destrui castrum domini Herbordi de Pertenstan , et tunc temporis ipse meminit quod secabat prata . Dixit etiam quod recolit quando dominus Mathias de Sorfumberch mortuus fuit quod audiebat vagitus .
Lazerus de Cassaco iuratus et interogatus per sacramentum dixit quod bene recolit , quod ad ecclesiam Rosacensem pertinet sine omni lite et controversia capella sancti Bartholomei de Agra per XL annos et plus . Ego Martinus sacri palatii notarius interfui ubi supradicti testes fuerunt singillatim examinati et prout superius legitur deposuerunt et bona fide hanc cartam scripsi et autenticavi . 
… sclano iuratus et interogatus per sacramentum dixit quod recordatur quod tempore abbatis Rodulfi quem vidit et cognovit et post eum cognovit abbatem Martinum cui Martino postea successit abbas Walconus , et post illum successit  . . . abbatis qui nunc est capella de Rozolo pertinuit ecclesie Rosacensi et quod pertinuerit semper eidem ecclesie , et audivit et ita firmiter tenet et nunquam audivit quod aliquis de ipsa moverit questionem ecclesie Rosacensi . Interogatus quantum ecclesia Rosacensis tenuit eam respondit quod per plures quam per LXX annos .
… sclano iuratus et interogatus per sacramentum dixit quod recordatur bene quod ecclesia Rosacensis tenuit capellam de Rozolo per LXX annos et ultra , quod nunquam audivit quod aliquis movisset questionem super ipsa .
… amus de Gallano clericus iuratus et interogatus per iuramentum dixit quod bene scit et recolit  . . . tus et ultra capellam sancti Hellari de Ruzolo pertinuisse ad ecclesiam Rosacensem , et quicunque tenuit eam , tenuit ab ecclesia Rosacensi . Dixit quod bene recolit quod Wodolricus marchio de Attens vivebat , et de obsidione Mediolanensi quam fecit imperator Romanorum , et de introitu patriarche Wodolrici quando primo factus est patriarcha .

R81

In nomine sancte et individue trinitatis , amen . Anno domini millesimo CCo XXXIIIIo , indictione VIIa , nono die intrante iunio , in presentia Vvolrici electi Tergestini , Henrici de Vilalta , Bertoldi , Cononis , Vvolrici , Hartuici fratrum de Tricano , Mathie de Clemona , Galli de Marchia , Vvolrici de Rifimberch , Colli et Fulgeri fratrum de Flasberch , Henrici de Falkinstayn , Bonetti de Vtino , Aldini de Paupiaco militum et aliorum plurium . Comes Meynardus de Coricia omne ius advocatie quam habebat vel videbatur habere ratione advocatie in monte Coniz qui mons situs est iuxta Setdlam villam abbatie Rosacensis resignavit in manibus domini Bertholdi patriarche Aquilegensis pro se suisque heredibus qui habita resignatione ibidem liberaliter eandem advocatiam contulit Leonardo abbati Rosacensi nomine monasterii sui recipientis , ita videlicet ut nec ipse comes nec aliquis heredum suorum nec dominus patriarcha nec sui successores nec ipsorum officiales aliquid iure advocatie disponere vel exigere habeant . Preterea non placitum non aliquas exactiones parvas vel magnas ponendi sive exigendi habeant potestatem , sed abbas et monasterium cum pace et tranquilitate omni tempore nulla contradicente persona debeant possidere , et hoc dicti dominus patriarcha et comes per stipulationem promiserunt ratum et firmum habere et non contravenire . Actum in Aquilegia in pallatio domini patriarche . Ego Henricus imperialis aule notarius interfui et rogatus scripsi .

R82

Noverint universi ad quos presens pagina devenerit quod cum lis et controversia verteretur coram domino Ioanne preposito sancti Stephani a domino patriarcha iudice delegato inter dominum Wincmarum plebanum de Tricesimo agentem nomine dicte ecclesie de Tricesimo ex una parte et dominum Leonardum Rosacensem abbatem respondentem nomine ecclesie Rosacensis ex altera super capella sancti Hellari de Ruzolio et capella sancti Bartholomei de Agra , tandem ad voluntatem et exortationem dicti Ioannis iudicis partes in nos videlicet Ricardum decanum Iustinopolitanum et Suridum de Montegnaco subdiaconum tamquam in arbitros sub pena C marcharum se obligantes et sibi ipsis amicabiliter compromiserunt ut nos allegationibus et propositionibus partis utriusque de plano auditis et examinatis arbitrium hunc sive sententiam super eadem causa secundum quod deus inspiraret ferre deberemus . Requisitus itaque dictus a nobis Wincmarus de suo iure respondit dicens prelibatas capellas ad ecclesiam suam de Tricesimo pro eo de iure communi spectare debere quia infra limites et confines dicte ecclesie sive plebis sue de Tricesimo continerentur incluse nec per speciale privilegium dicebat eas esse exemptas . Econtra dictus dominus Leonardus abbas prescripcionem opponens respondebat monasterium Rosacense cum omni iure dictas capellas per septuaginta annos et ultra pacifice possedisse , quod per idoneos testes probare se velle et posse constantissime affirmabat . Cui ex adverso dictus plebanus ante XXV annos per antecessorem suum dominum Henricum de Clemona tunc eiusdem ecclesie plebanum et per se ipsum postea interrupcionem legitime fuisse factam allegabat licet eandem coram nobis non probaverit que etiam probata nulla fuisset , nam etsi XXX annorum interrupcionem quod non credimus probare potuisset plebanus nihilominus quieta et pacifica quadragenaria prescriptio Rosacensis monasterii et ultra precesserat contradictus dominus abbas sive ecclesia Rosacensis poterat se tueri ut ex attestacionibus et testimonio plurium bonorum virorum iuratorum testium qui ad mandatum et commissionem dicti domini Bertholdi patriarche per Wolricum de Ponte Ciuitatensem canonicum et super hac causa recepti fuerunt nobis evidentissime patuit . Visis igitur his et aliis allegacionibus et racionibus utriusque partis et plenius cognitis , et quia partes supradicte plenam nobis arbitrandi sive sententiandi contulerunt potestatem , nos presentibus partibus eisdem de consilio sapientum et prudentum virorum tam de iure quam de arbitrio nostro predictas capellas cum dotibus , decimis et quartesiis novem mansorum et dimidii et aliis quibusdam pertinentiis et iuribus sive racionibus suis monasterio Rosacensi supradicto adiudicamus arbitrando simul et sententiando , et idem monasterium ab impeticione dicti plebani absolventes sibi et successoribus suis perpetuum super hac causa imponimus silentium ex nostro quolibet arbitrio et sententia statuendo ut si dictus plebanus vel aliquis successorum suorum suo nomine vel ecclesie de Tricesimo super prefatis capellis de Ruzolio et Agra ecclesie Rosacensi vel alicui abbatum in ea pro tempore existentium amplius moverint questionem exinde ipsi ecclesie Rosacensi de pena C marcarum solvenda sicut compromissum fuerat teneatur , qua soluta eidem dictum arbitrium sive sentential in sua nihilominus perpetua permaneat firmitate . Ad cautelam igitur et ad memoriam in posterum retinendam dictum arbitrium sive sententiam nostram per manum Martini notarii scribi fecimus et autentice roborari . Actum anno domini Mo CCo XXXIIIIo , indictione VIIa , octava die exeunte octobre in ecclesia sancte Marie de Tricesimo , in presentia domini Wolrici de Ponte et Cardamomi canonicorum Ciuitatensium , domini Petri de Attens , Roperti de Zumpica , Benetti de Vtino et aliorum .

R83

… Dominus Wincmarus camerarius Aquilegiensis et plebanus de Tricesimo receipt litteras domini Bertoldi venerabilis Aquilegiensis patriarche per quas inquirebat utrum arbitrium quod Ricardus decanus Iustinopolitanus , Suridusque de Montenaco subdiaconus tulerunt super causa que inter ipsum vertebatur ex una parte et abbatem Rosacensem ex altera super capellis de Ruzolio et Agra ratum et firmum vellet habere an non …

R84

Anno Mo CCo XXXIIIIo , indictione VIIa , [XIIo] die exeunte novembre , presentibus domino Bonecio de Utino et Pithinusio de Welias et Coufen et aliis . Dominus Wincmarus camerarius Aquilegiensis et plebanus de Tricesimo recepit litteras domini Bertoldi venerabilis Aquilegiensis patriarche per quas inquirebat utrum arbitrium quod Ricardus decanus Iustinopolitanus , Suridusque de Montenaco subdiaconus tulerunt super causa que inter ipsum vertebatur ex una parte et abbatem Rosacensem ex altera super capellis de Ruzolio et Agra ratum et firmum vellet habere an non . Ipse vero per hoc publicum instrumentum respondit quod tam per se quam per suos successors et per suam ecclesiam secundum quod promiserat arbitrium sive sententiam que super eadem causa ab arbitris lata fuerat ratum et firmum habebat et tenebat , et quod eidem liti per se suosque successores perpetuo cedebat et quod de voluntate sua plene erat quod idem dominus patriarcha latum arbitrium sive sententiam prout melius Rosacensi ecclesie videret expedire confirmaret . Actum in Pamach in camera dicti domini Wincmari plebani . Ego Martinus sacri pallacii notarius ex mandato dicti domini Wincmari suprascripta scripsi et corroboravi .

R85

In nomine sancte et individue trinitatis , amen . Nos Pertholdus dei gratia sancta Aquilegiensis ecclesie patriarcha notum fieri volumus universis ad quos scriptura presens pervenerit , quod cum inter dilectos filios Leonardum abbatem Rosacensem ex una parte et Vincmarum plebanum de Tricesimo ex altera questio verteretur super capellis de Ruzolio et Agra nos eamdem causam commisimus venerabili filio Iohanni preposito sancti Stephani fine debito terminandam de voluntate ipsius et consilio predicti abbatis et plebani coram ipso litigantes compromiserunt in arbitros videlicet Ricardum decanum Iustinopolitanum et Sindericum de Montenaco subdyaconum hoc modo ut ipsi sive secundum arbitrium sive secundum iuris ordinem procederent in causa eadem , quod et factum est sicut in instrumento publico continetur cuius tenor talis est:
Noverint universi ad quos presens pagina devenerit quod cum lis et controversia verteretur coram domino Ioanne preposito sancti Stephani a domino patriarcha iudice delegato inter dominum Wincmarum plebanum de Tricesimo agentem nomine dicte ecclesie de Tricesimo ex una parte et dominum Leonardum Rosacensem abbatem respondentem nomine ecclesie Rosacensis ex altera super capella sancti Hellari de Ruzolio et capella sancti Bartholomei de Agra , tandem ad voluntatem et exortationem dicti Ioannis iudicis partes in nos videlicet Ricardum decanum Iustinopolitanum et Suridum de Montegnaco subdiaconum tamquam in arbitros sub pena C marcharum se obligantes et sibi ipsis amicabiliter compromiserunt ut nos allegationibus et propositionibus partis utriusque de plano auditis et examinatis arbitrium hunc sive sententiam super eadem causa secundum quod deus inspiraret ferre deberemus . Requisitus itaque dictus a nobis Wincmarus de suo iure respondit dicens prelibatas capellas ad ecclesiam suam de Tricesimo pro eo de iure communi spectare debere quia infra limites et confines dicte ecclesie sive plebis sue de Tricesimo continerentur incluse nec per speciale privilegium dicebat eas esse exemptas . Econtra dictus dominus Leonardus abbas prescripcionem opponens respondebat monasterium Rosacense cum omni iure dictas capellas per septuaginta annos et ultra pacifice possedisse , quod per idoneos testes probare se velle et posse constantissime affirmabat . Cui ex adverso dictus plebanus ante XXV annos per antecessorem suum dominum Henricum de Clemona tunc eiusdem ecclesie plebanum et per se ipsum postea interrupcionem legitime fuisse factam allegabat licet eandem coram nobis non probaverit que etiam probata nulla fuisset , nam etsi XXX annorum interrupcionem quod non credimus probare potuisset plebanus nihilominus quieta et pacifica quadragenaria prescriptio Rosacensis monasterii et ultra precesserat contradictus dominus abbas sive ecclesia Rosacensis poterat se tueri ut ex attestacionibus et testimonio plurium bonorum virorum iuratorum testium qui ad mandatum et commissionem dicti domini Bertholdi patriarche per Wolricum de Ponte Ciuitatensem canonicum et super hac causa recepti fuerunt nobis evidentissime patuit . Visis igitur his et aliis allegacionibus et racionibus utriusque partis et plenius cognitis , et quia partes supradicte plenam nobis arbitrandi sive sententiandi contulerunt potestatem , nos presentibus partibus eisdem de consilio sapientum et prudentum virorum tam de iure quam de arbitrio nostro predictas capellas cum dotibus , decimis et quartesiis novem mansorum et dimidii et aliis quibusdam pertinentiis et iuribus sive racionibus suis monasterio Rosacensi supradicto adiudicamus arbitrando simul et sententiando , et idem monasterium ab impeticione dicti plebani absolventes sibi et successoribus suis perpetuum super hac causa imponimus silentium ex nostro quolibet arbitrio et sententia statuendo ut si dictus plebanus vel aliquis successorum suorum suo nomine vel ecclesie de Tricesimo super prefatis capellis de Ruzolio et Agra ecclesie Rosacensi vel alicui abbatum in ea pro tempore existentium amplius moverint questionem exinde ipsi ecclesie Rosacensi de pena C marcarum solvenda sicut compromissum fuerat teneatur , qua soluta eidem dictum arbitrium sive sentential in sua nihilominus perpetua permaneat firmitate . Ad cautelam igitur et ad memoriam in posterum retinendam dictum arbitrium sive sententiam nostram per manum Martini notarii scribi fecimus et autentice roborari . Actum anno domini Mo CCo XXXIIIIo , indictione VIIa , octava die exeunte octobre in ecclesia sancte Marie de Tricesimo , in presentia domini Wolrici de Ponte et Cardamomi canonicorum Ciuitatensium , domini Petri de Attens , Roperti de Zumpica , Benetti de Vtino et aliorum .
Cum vero dictus abbas instrumentum publicum ostenderet nobis quod arbitrorum sententiam continebat et eam a nobis peteret confirmari nos eiusdem confirmationem distulimus donec prefati plebani de Tricesimo sciremus plenius voluntatem quam ipse nobis aperuit per instrumentum publicum in hunc modum:
Anno Mo CCo XXXIIIIo , indictione VIIa , [XIIo] die exeunte novembre , presentibus domino Bonecio de Utino et Pithinusio de Welias et Coufen et aliis . Dominus Wincmarus camerarius Aquilegiensis et plebanus de Tricesimo recepit litteras domini Bertoldi venerabilis Aquilegiensis patriarche per quas inquirebat utrum arbitrium quod Ricardus decanus Iustinopolitanus , Suridusque de Montenaco subdiaconus tulerunt super causa que inter ipsum vertebatur ex una parte et abbatem Rosacensem ex altera super capellis de Ruzolio et Agra ratum et firmum vellet habere an non . Ipse vero per hoc publicum instrumentum respondit quod tam per se quam per suos successors et per suam ecclesiam secundum quod promiserat arbitrium sive sententiam que super eadem causa ab arbitris lata fuerat ratum et firmum habebat et tenebat , et quod eidem liti per se suosque successores perpetuo cedebat et quod de voluntate sua plene erat quod idem dominus patriarcha latum arbitrium sive sententiam prout melius Rosacensi ecclesie videret expedire confirmaret . Actum in Pamach in camera dicti domini Wincmari plebani . Ego Martinus sacri pallacii notarius ex mandato dicti domini Wincmari suprascripta scripsi et corroboravi .
Habito ut probatur eius assensu partis quoque sigillum delegatorum quondam iudicum domini pape super eadem causa videlicet Artuici prepositi sancti Stephani et Henrici decani sancti Felicis quibus clause signateque erant attestaciones que sufficienter probabant prescripcionem allegatam pro monasterio Rosacensi , de voluntate , consilio et consensu Aquilegensis capituli ad peticionem dicti domini abbatis sententiam latam a dictis arbitris super capellis de Ruzolio et Agra superius nominatis cum suis pertinentiis sicut superius et in instrumento publico continetur auctoritate qua fungimur per nos nostrosque successores confirmamus , predicto plebano de Tricesimo suisque successoribus super prefata causa perpetuum silentium imponentes . Ut autem quod pie et iuste concessimus inconcussum et inviolatum omni evo permaneat abbatem Rosacensem et eius monasterium ab omni impeticione que in posterum inde fieri posset contra ipsum abbatem et eius monasterium penitus absolventes omnia supradicta per Martinum notarium fecimus roborari . Actum anno Mo CCo XXXIIIIo , indictione VIIa , tercio die exeunte novembr . , apud Menzanum in camera nostra , in presentia domini Martini Aquilegensis canonici et domini Iacobi plebani in Tercento , magistri Beringerii scribe eiusdem domini patriarche , domini Conradi de Castiler , Hottach de Attens , Henrici pincerne , Conradi de Uendoy , Wichardi de Vtino , Wilchini de Budri , Pichinussii et Leonardi de Welias et aliorum . Ego Martinus sacri pallatii notarius omnibus hiis ut superius dictum est interfui et ex mandato dicti domini patriarche scripsi et corroboravi .

R86

Gregorius episcopus servus servorum dei dilecto filio … abbati monasterii Rosacensis ordinis sancti Benedicti Aquilegensis diocesis salutem et apostolicam benedictionem . Tue probitatis merita et virtutum dona quibus adiuvari diceris laudabiliter promerentur , ut petitiones tuas quantum cum deo possumus admittamus . Tuis igitur devotis precibus inclinati , ut tu et successores tui quibus baculi pastoralis et vestimentorum pontificalium usus a sede apostolica ut asseris est concessus , sandaliis et cyrothecis in missarum sollempnibus uti possitis auctoritate tibi presentium indulgemus . Nulli ergo hominum liceat hanc paginam nostre concessionis infringere vel ei ausu temerario contraire . Si quis autem hoc attemptare presumpserit indignationem omnipotentis dei et beatorum Petri et Pauli apostolorum eius se noverit incursurum . Dat . Laterani , IIII non . maii , anno tertiodecimo .

R87

Fridericvs dei gratia Romanorvm imperator semper augustus , Ierusalem et Sicilie rex . Per presentem scripturam notum facimus universis quod nos habentes pre oculis , qualiter ecclesia Rosacensis imperio semper fidelis extitit et devota , monasterium ipsum et Leonardum abbatem cum omnibus bonis suis que in presentiarum iuste tenet et possidet aut in futurum iusto titulo poterit adipisci , sub nostra et imperii protection recipimus speciali , mandantes et precipientes firmiter universis personis quatenus nullus sit , qui predictum monasterium et abbatem in personis suis , hominibus bonisque molestare presumat . Quod qui presumpserit indignationem nostri culminis se noverit incursurum . Ad huius itaque protectionis nostre memoriam presens scriptum fieri et nostre maiestatis sigillo iussimus muniri . Datum Fogie , anno dominice incarnationis millesimo ducentesimo XLIII , mense februario , indictione Ia .

R88

Anno domini millesimo CC XLIIIo , indictione prima , in Ciuitate Austria in capitulo canonicorum , septimo die intrante augu sto , in presentia domini Conradi decani , magistri Bertholdi de Fagedis canonici Ciuitatis , Libigoy et Dietmari de Pertenstayn , Dominici diaconi et aliorum . Pabel de Pertenstayn per se suosque heredes dedit et resignavit omne suum ius , actionem et rationem quod et quam habebat in duobus sextariis frumenti , duobus milei et duobus surici in molendino de Orsaria in manus domini Leonardi dei gratia abbatis Rosacensis , et eodem die , anno millesimo et indictione in dicta Ciuitate in domo domini Wolrici de Ponte Ciuitatensis canonici in presentia ipsius domini Wolrici et Pizoli filii eius , Doni … confratris monasterii Rosacensis , Bouetti de Vtino , Bonexotti et Zerbini de Rosazio et aliis , supradictus dominus abbas Rosacensis tam pro se quam pro conventu suo de Rosazio investivit integre supradictos sex sextarios grani Conrado et Friderico dicto Pugnetto filiis domini Henrici Scrizolini Ciuitatensis canonici suisque heredibus in perpetuum ad rectum et legale feudum secundum quod dictus Pabel ipsos habebat a predicto monasterio , cum via que nunc vadit sive ducit ad dictum molendinum per terram prefati domini Henrici vel per terram illorum de Pertenstayn , si in aliquo tempore iret et mutaretur per terram ipsorum , et sic fecerunt ipsi abbati fidelitatem tamquam clientes domino suo , et datus fuit supradictus Bouettus nuntius ponendi in tenutam et corporalem possessionem . Ego magister Anselmus creatus ab imperatore Friderico notarius interfui et hanc cartam de mandato ipsius domini abbatis scripsi et roboravi .

R89

Innocentivs episcopus servus servorum dei dilectis filiis abbati monasterii Rosacensis eiusque fratribus tam presentibus quam futuris regularem vitam professis in perpetuum . Religiosam vitam eligentibus apostolicum convenit adesse presidium , ne forte cuiuslibet temeritatis incursus aut eos a proposito revocet aut robur , quod absit , sacre religionis infringat . Eapropter , dilecti in domino filii , vestris iustis postulationibus clementer annuimus et monasterium Rosacense Aquilegensis diocesis , in quo divino estis obsequio mancipati , sub beati Petri et nostra protectione suscipimus et presentis scripti privilegio communimus , inprimis siquidem statuentes , ut ordo monasticus , qui secundum deum et beati Benedicti regulam in eodem loco institutus esse dinoscitur , perpetuis ibidem temporibus inviolabiliter observetur . Preterea quascumque possessions quecumque bona idem monasterium in presentiarum iuste et canonice possidet aut in futurum concessione pontificum , largitione regum vel principum , oblatione fidelium seu aliis iustis modis prestante domino poterit adipisci , firma vobis vestrisque successoribus et illibata permaneant . In quibus hec propriis duximus exprimenda vocabulis: locum ipsum , in quo prefatum monasterium situm est , cum omnibus pertinentiis suis , de Manzano , de sancto Ioanne de Aiilboma , de Cornu , de Papia , de Budin , de Biliana , sancta Maria de Canali , sancto Procozo ecclesias cum omnibus pertinentiis earundem , de Nauach , de Oleis , de Cornu , de Miernig , de Dolegnano , Boliia , de Sella , de Fate Frigido , de Cruce , de Vencoron et de Fontana villas cum pertinentiis earundem , mansiones , domos , prata , nemora , molendina , piscationes , pascua , possessiones , et quidquid habetis in gastaldia de Tulmino , et de Plez , mansos , domos , prata , vineas , molendina , nemora , pascua , possessiones , et quidquid habetis in Brazzani , Tapogliani et Paseglani , Tricesime , Miliani , Salcani , Ceraci , Rozolii , Agre , Modoleti et de ripis Sondrii , Pradamani , Fontanis et Ranchis villis et teritoriis , cum decimis et quartesis earundem , mansos , domos , prata , nemora , molendina , piscationes , pascua , possessiones , et quidquid habetis in Carso , vineas et oliveta , et quicquid habetis in episcopatibus Parentinensi et Iustinopolitano , et quidquid habetis in ducatu Karinthie , mansos , domos , prata , nemora , molendina , piscationes , pascua , possessiones , decimas quoque plebium de montibus sancte Marie de Coii , de Biliana , et de Salcan . , cum pratis , vineis , terris , nemoribus , usuagiis , pascuis , in bosco et plano , in aquis et molendinis , in viis et semitis , et omnibus aliis libertatibus et immunitatibus suis . Sane novalium vestrorum , que propriis manibus aut sumptibus colitis , sive de vestrorum animalium nutrimentis , de quibus aliquis hactenus decimas non percepit , nullus a vobis decimas exigere aut extorquere presumat . Liceat vobis clericos vel laicos liberos et absolutos e seculo fugientes ad conversionem recipere et eos absque contradiction aliqua retinere . Prohibemus insuper ut nulli fratrum vestrorum post factam in monasterio vestro professionem fas sit , sine abbatis sui licentia , nisi artioris religionis obtentu , de eodem loco discedere , discedentem vero absque communium litterarum vestrarum cautione nullus audeat retinere . Crisma vero , oleum sanctum , consecrations altarium seu basilicarum , ordinationes clericorum , qui ad ordines fuerint promovendi , a diocesano suscipietis episcopo , siquidem catholicus fuerit et gratiam et communionem sacrosancte sedis habuerit et ea voluerit sine pravitate aliqua exhibere . Cum autem generale interdictum terre fuerit , liceat vobis clausis ianuis , excommunicatis et interdictis exclusis , non pulsatis campanis , dummodo causam non dederitis interdicto , suppressa voce divina officia celebrare . Prohibemus etiam , ut infra fines parochie vestre nullus sine assensu diocesani episcopi et vestro capellam seu oratorium de novo construere audeat , salvis privilegiis pontificum Romanorum . Ad hec novas et indebitas exactions ab archiepiscopis , episcopis , archidiaconis seu decanis aliisque omnibus ecclesiasticis secularibusve personis a vobis omnino fieri prohibemus . Sepulturam quoque ipsius loci liberam esse decrevimus , ut eorum devotioni et extreme voluntati qui se illic sepeliri deliberaverint , nisi forte excommunicati vel interdicti sint aut etiam publice usurarii , nullus obsistat , salva tamen iustitia illarum ecclesiarum a quibus mortuorum corpora assumuntur . Decimas preterea et possessiones ad ius ecclesiarum vestrarum spectantes que a laicis detinentur , redimendi et legitime liberandi de manibus eorum et ad ecclesias ad quas pertinent revocandi , libera sit vobis de nostra auctoritate facultas . Obeunte vero te nunc eius loci abbate vel tuorum quolibet successorum nullus ibi qualibet surreptionis astutia seu violentia preponatur , nisi quem fratres communi consensu vel maior pars consilii sanioris secundum deum et beati Benedicti regulam providerint eligendum . Paci quoque et tranquillitati vestre paterna imposterum sollicitudine providere volentes , auctoritate apostolica prohibemus , ut infra clausuras locorum seu grangiarum vestrarum nullus furtum seu rapinam facere , ignem apponere , sanguinem fundere , hominem temere capere vel interficere seu violentiam audeat exercere . Preterea omnes libertates et immunitates a predecessoribus nostris Romanis pontificibus ordini vestro concessas , necnon libertates et exemptiones secularium exactionum a regibus vel principibus vel aliis fidelibus rationabiliter vobis indultas auctoritate apostolica confirmamus et presentis scripti privilegio communimus . Decernimus ergo , ut nulli omnino hominum liceat prefatum monasterium temere perturbare aut eius possessiones aufferre vel ablatas retinere , minuere seu quibuslibet vexationibus fatigare , sed omnia integra conserventur eorum pro quorum gubernatione et sustentatione concessa sunt usibus omnimodis profutura , salva sedis apostolice auctoritate et diocesanorum episcoporum canonica iustitia , et in supradictis decimis moderatione concilii generalis . Si qua igitur in futurum ecclesiastica secularisve persona hanc nostre constitutionis paginam sciens contra eam temere venire temptaverit , secundo tertiove commonita , nisi reatum suum congrua satisfactione correxerit , potestatis honorisque sui careat dignitate reamque se divino iuditio existere de perpetrata ininquitate cognoscat et a sacratissimo corpore ac sanguine dei et domini redemptoris nostri Iesv Christi aliena fiat atque in extremo examine districte subiaceat ultioni . Cunctis autem eidem loco sua iura servantibus sit pax domini nostri Iesv Christi , quatinus et hic fructum bone actionis percipiant et apud districtum iudicem premia eterne pacis inveniant . Amen , amen , amen . Ego Innocentius catholice ecclesie episcopus ss . Ego Otto Portuensis et sancte Ruffine episcopus ss . Ego Petrus Albinensis episcopus ss . Ego Willelmus Sabbinensis episcopus ss . Ego Odo Tusculanus episcopus ss . Ego Petrus tit . sancti Marcelli presbiter cardinalis ss . Ego Voilb . basilice Duodecim Apostolorum presbiter cardinalis ss . Ego frater Josephus tit . sancti Laurenti in Lucina presbiter cardinalis ss . Ego frater Vgo tit . sancte Sabine presbiter cardinalis ss . Ego Egidius sanctorum Cosme et Damianus diaconus cardinalis ss . Ego Octauianus sancte Marie in Illata diaconus cardinalis ss . Ego Petrus sancti Georgi ad Uelum Rareum diaconus cardinalis ss . Ego Iohannes sancti Nicolai in Carcere Iulianus diaconus cardinalis ss . Ego Willelmus sancti Eustachii diaconus cardinalis ss . Datum Lugduni per manum magistri Marini sancte Romani ecclesie vicecancellarii , II idus augusti , indictione IIIa , incarnationis dominice anno Mo CCXLV , pontificates vero domini Innocentii pape IIII anno tertio .

R90

Anno domini Mo CCo XLVIIo , indictione quinta , die septimo exeunte aprili , in presentia rogatorum testium Henrici monachi Rosacensis , Bernardi de Zucula , … de Oleis , Leonardi eiusdem ville , Girardini de Ciuitate , Reynardi de … , Conradi de Premeriaco , Iacomet et aliorum . Dominus Meynardus comes Gorricie fuit confessus et contentus se recepisse et integre habuisse sexaginta marchas denariorum Aquilegensium a domino Leonardo abbate Rosacensi , pro quibus sexaginta marcis idem dominus comes pro se et heredibus suis obligavit domino abbati recipienti pro se , suis successoribus , conventu et monasterio Rosacensi totam advocatiam quam habebat et videbatur habere in infrascriptis bonis monasterii Rosacensis , videlicet in Setdla iuxta Natissam , Stanowiza , Boriana , Potoch , Creda , Pl… , Idriza et in omnibus bonis que dictum monasterium habet in canalibus Isuncii , promittens pro se et heredibus suis usque ad proximum festum sancti Iohannis baptiste et ab eodem festo usque ad quinque annos et ex tunc usque ad integram restitutionem et solutionem dictarum sexaginta marcharum factam abbati et monasterio Rosacensi per dictum dominum comitem vel eius heredes non offendere nec gravare dictum monasterium nullumque dampnum sibi inferre in eadem advocatia seu bonis prefatis occasione advocatie per se aut suos officiales , castaldiones , precones aut quamcumque personam aliam , set omnis iurisdictio , actio , exactio et ius que pertinebant seu videbantur pertinere ad dominum comitem antedictum occasione advocatie ex tunc usque ad restitutionem peccunie esse debeant abbatis et monasterii Rosacensis et ad ipsum abbatem et monasterium pertinere de bonis predictis , et quod abbas predictus tenere et facere valeat et debeat rationem et iustitiam de hominibus habitantibus in bonis et advocatia predictis et eosdem punire quicquid comittant vel faciant puniendum , nisi tale quod comitterent quo deberent perdere personam et tunc persona solumodo delinquentis dari debeat si habere poterit domino comiti vel officiali suo , ut de ipsius persona faciat rationem . Omnis vero culpa que peccunia redimi potest et redemptio eiusdem culpe ad dictum abbatem debeat pertinere . Et si ante restitutionem dicte peccunie aliquid aufereretur per dominum comitem aut per suos desuper bonis predictis , id infra quindecim dies postquam denunciatum fuerit domino comiti vel infrascriptis fideiussoribus per abbatem Rosacensem vel eius nuncium seu conventum restitui facere debeant . Ad hec quod dominus comes prefatus medio tempore dicte solutionis homines et bona dicte advocatie defendere et manutenere debeat ab aliorum iniuriis et gravaminibus sicut prius , que omnia et singula antedicta dominus Meynardus comes prefatus stipulatione firma et rata habere , tenere , attendere et observare data manu fidei promisit sub pena dicte peccunie , et pena soluta vel non tam idem dominus comes quam infrascripti fideiussores ad omnia et singula que continentur in hoc instrumento nichilominus teneantur . Preterea pro dicto domino comite pro predictis attendendis et observandis prefati abbati et monasterio fideiussores extiterunt et omnia et singula antescripta ad sancta dei ewangelia personaliter iuraverunt attendere et observare sub dicta pena domini Vvolricus de Rifimberch , Otto de Gorricia et Rotileypus de Peuma . Actum in Ciuitate Austria in domo Peregrini de Cornoleyto . Ego Iacobus sacri pallatii notarius interfui rogatus hoc scripsi et roboravi .

R91

Anno domini millesimo ducentesimo XLVIIo , indicione quinta , die quartodecimo intrante augusto , in presentia testium rogatorum domini Wezelonis abbatis Belliniensis , domini Bertoldi senioris de Rosaciis , Henrici , Rantolfi fratrum de Villalta , Conradi de Castilero , Rodulfi de Cipriano , Bernardi de Strasou , Henrici fratris sui , Wolsalci de Minirglano , Girardini de Ciuitate , Aldini , Pichinus , Vluis de Weliis , Reynardi de Brayda , Leonardi de Zenta , Piligrini de Cornu et aliorum . Nos Meynardus dey gratia comes Goricie cognoscentes tanquam arbitri et amicabiles compositores de quibusdam questionibus que vertuntur inter dominum Leonardum abbatem Rosacensem ex una parte et illos dominos de Gramolgano Ingalprettum , Iacobum , Buninum ex altera sic sententiando sic diffinimus: Inprimis quod illi domini de Gramolgano non debent herbam facere in pratis domini abbatis nec in eis pascere . Insuper quod illi de Cornu cum illis de Gramolgano debent comunionem habere in pascuis comunibus et in campis eorum sine dampno . Insuper quod illis de Gramolgano et Cornu via versus Corniza aperiatur ad vadum strate iuxta molendinum Baselet , et inde vadant iuxta Cornum per viam armentariam , donec iterum transeant Cornum versus Corniz ad pascendum ibi . Item quod in antiqua tavella de Newach sicut fluit aqua que dicitur Cornu non debent illi de Gramolgano et Cornu habere ius pascendi animalia sua nec herbam facere . Illud autem quod in montibus circa Corniz ex utraque parte ad aliud quod ad pascua redactum est recepto usufructu presentis anni ad pascua dimittatur nisi tale quidem esset quod de communi consensu partium sine fraude ad aliud posset dimitti . Et si illi de Gramolgano et de Cornu per pertinencias illorum de Neuuach vellent ad alia loca transire per stratam publicam , transeant nullum damnum prorsus illis de Newach inferendo . De eo autem quod ab aliis hominibus de illa comunitate occupatum esse dignoscitur debent tam abbas quam illi de Gramolgano et de Cornu se iuvare , ut illud etiam in comuni dimittatur ad pascua , et super illud manutenere iura sua bona fide sine fraude . Ut omnia supradicta habeant robur maioris firmitatis , dominus abbas et illi domini de Gramolgano wadiam dederunt in manibus domini Meynardi comitis Goricie sub pena centum marcarum denariorum monete Aquilegensis ex utraque parte omnia supradicta firma et rata habere et tenere et nunquam contravenire promiserunt aliqua ratione vel occasione , cuius wadie ex utraque parte extitit fideiussor dominus Conradus de Castiliro , pena soluta contractus nihilominus in sua permaneat firmitate . Actum est hoc ante ecclesiam sancti Quirini super ripam Iudri inter Cormons et Villam Nouam . Ego Iacobus sacri pallacii notarius interfui rogatus et de mandato domini comitis Meynardi et de voluntate partium hoc scripsi et auctenticavi .

DAS KLOSTER ROSAZZO IN FREMDEN URKUNDEN (DOK . 92–97)

R92

Innocentius episcopus servus servorum dei venerabili fratri Peregrino Aquileiensi patriarche eiusque successoribus … abbatias quoque scilicet Osciacensem , Mosicensem , Rosaciensem , Beleniensem , Sextensem , Pirensem , sanctam Mariam ad Organum tibi tuisque successoribus duximus roborandas …

R93

Alexander episcopus servus servorum dei venerabili fratri Wlrico Aquilegensis ecclesie patriarche eiusque successoribus … abbatias quoque scilicet Osciancensem , Rosiacensem , Velamanensem , Mosiacensem , Sextiensem , Pirensem , sanctam Mariam ad Organum , sanctam Euphemiam de Villa Nova , Siticensem , Olvenburgensem Aquileie unitum , unum monasterium sanctimonialium , alterum in Civitate Austrie constructum in honore beate dei genitricis semper virginis Marie , tibi tuisque successoribus duxerimus roborandas …

R94

… Ego Stephanus de Foro quidem previdens diem mortis mee volo attestare mea bona . Inprimis canonicis ecclesie maioris pro anima mea dimitto unam marcham monete Aquilegiensis . Quamdam domum de alodio habeo in qua Iacobus de Portis quondam meus gener habet quoddam suum ius tantum in vita sua , tertiam partem vero illius domus dimitto monasterio dominarum de Aquilegia et dimidiam marcham denariorum , aliam tertiam partem dimitto sancto Stephano de Aquilegia et dimidiam marcham , aliam tertiam partem dicte domus dimitto novo hospitali de Leuata et veteri quod vocatur sanctus Egidius et unicuique nominato hospitali unam culcuram et unum plumazum et quadraginta denarios , dimidiam marcham monasterio de Rosacio …

R95

… Dominus Iohannes Beneuentanus Aquilegensis ecclesie canonicus in magnam existens in toro egritudinem , in dei nomine talem facere voluit testamentum … dimittens … monasterio Rosacensi equum nigrum …

R96

Anno domini M CC XLIIo , indictione XV , octavo die exeunte octubri , in Ciuitate Austria iuxta solium in presentia dominorum Henrici iunioris de Uillalta , Meynardi de Portis , Minculutii , Dietmari de Pertenstayn , Pizoli de Ponte et aliorum . Pabelinus de Pertenstayn per se suosque heredes dedit et vendidit domino Henrico Scrizolino Ciuitatensi canonico , Conrado et Friderico dicto Pugnetto filiis eius eorumque here dibus duos sextarios frumenti , duos milei et duos surici , quos habebat a domino abbate Rosacensi ad rectum et legale feudum prout asserebat , in molendino de Orsaria pro precio trium marcharum Aquilegensis monete , quod sibi fore solutum ab eis confessus est . Ego magister Anselmus creatus ab imperatore Friderico notarius interfui et hanc cartam rogatus scripsi .

R97

Anno domini millesimo CC XLVIIII , indictione VII , quinto die exeunte iulio , in Ciuitate Austria , in domo domini Berthaldini de Poresino , in presentia dominorum Venturie et Kiffini canonicorum Ciuitatensium , Hermanni de Portis , Thomasini et Diatricci de Rubiaco , Henrici Tasotti , Martini acoliti filii condam domini Iacobi , magistri Ottonelli , Marquardutii de ultra pontem et aliorum . Supradictus dominus Berthaldinus de Poresino per se suosque heredes dedit et ad proprium vendidit domino Iohanni de Anthognano suisque heredibus et cuicunque dare voluerit , quatuor campos , unus quorum iacet intra terras monasterii Rosacensis in loco qui dicitur Braida , alii vero tres campi iacent in Ualisella , quorum unus iacet iusta viam de Ceranesca , alter iacet iusta terram ecclesie Ciuitatensis , ab alia parte terra filiorum condam domini Iacomini , quartus iacet iusta terram predicte ecclesie Ciuitatensis , et laborantur per Muxettum , filium condam Wariendi de Moimaco , pro precio sex marcharum Aquilegensis monete , quod sibi fore solutum ab ipso emptore confessus est , renuncians exceptioni non date et non numerate sibi peccunie . Et hec venditio facta est verbo , consensu et licencia domine Belinde ibi presentis uxoris dicti venditoris ad habendum , tenendum , possidendum , et quicquid sibi suisque heredibus in perpetuum exinde placuerit faciendum , excepto quod nunquam ipsos campos , unum vel plures , ipse nec ipsius heredes accipiet prefato Muxetto nec suis heredibus nec censum ellevabit , qui census est quinque sex tariorum frumenti annuatim , cum accessionibus , ingressu et egressu et omni iure quo predicto venditori , uxori prefate ipsorumque heredibus attinebant; promittens dictus venditor per se et dominam Belindam uxorem suam supradictam ipsorumque heredes , dictam venditionem ab omni homine defendere , disbrigare , auctorizare et in ratione manutenere sub pena du pli valencie predicte venditionis , secundum quod pro tempore fuerit meliorata et omnium expensarum inde factarum , qua soluta contractus nichilominus in sua per maneat firmitate . Et sic dedit nuncium ipsi domino Iohanni de Antognano canonico Ciuitatensi ponendi in tenutam et corporalem possessionem . Ego magister Anselmus imperialis aule notarius interfui et hanc cartam rogatus scripsi et roboravi .

